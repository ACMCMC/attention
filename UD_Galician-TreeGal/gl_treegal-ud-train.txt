O BNG solicitoulle a proposta a un equipo de expertos en diferentes áreas
Dereito á autodeterminación, cidadanía galega, presenza nas institucións
internacionais e maior autogoberno. Estes son algúns dos aspectos que presenta o
documento de base para o novo Estatuto que o BNG quere negociar na próxima
lexislatura. Á dereita, outros participantes no foro, Paulo González Mariñas e
Ramón Villares. Decididos a progresar no camiño desa unidade, "os galegos e
galegas precisamos de proclamar conxuntamente a nosa identidade política,
cultural e lingüística, o dereito a decidir sobre nós mesmos e a nosa inequívoca
vontade de colaborar na instauración dunha comunidade internacional que asuma a
vivencia plena da democracia global, legalizada e institucionalizada, de acordo
cos principios inspiradores da política exterior española e europea da que
democraticamente queremos ser partícipes". A vontade estatuínte dos galegos
declárase indeclinabelmente vencellada a todos os avances que se produzan na
afirmación dos dereitos humanos, sociais e políticos, "non recoñecendo as
posíbeis limitacións que puidesen derivarse dunha interpretación ríxida ou dunha
resistencia política á reforma e constante mellora dos marcos constitucionais
máis próximos". O Estatuto proposto quere garantir "a liberdade, a xustiza, o
benestar e a seguridade de toda a cidadanía galega e de cantas persoas vivan ou
se encontren no seu territorio". Configurada en 17 bases, a proposta asume "como
tarefa principal a defensa e fortalecemento da identidade de Galiza e dos seus
dereitos e intereses, así como a promoción da solidariedade entre todos cantos
integran o pobo galego, ao abeiro da idea de galeguidade, entendida como o
dereito a colaboraren e compartiren a vida social, cultural, económica e
política da nación". O territorio de Galiza é "o abranguido nos límites da
actual Comunidade Autónoma, sen prexuízo da incorporación voluntaria de
territorios limítrofes de características históricas, económicas, culturais ou
xeográficas análogas", de acordo coas leis. O seu coñecemento será obrigado para
exercer a representación política en Galiza e das funcións administrativas,
notariais, rexistrais e xudiciais. A competencia sobre a fixación da variedade
estándar da lingua galega corresponderalle á Real Academia da Lingua Galega. Os
topónimos terán, como única forma oficial a galega e corresponderalle ao Goberno
galego determinar os nomes de lugar. Teñen a condición de cidadáns galegos as
persoas con veciñanza administrativa en Galiza. A adquisición de cidadanía será
regulada por unha Lei de desenvolvemento estatutario básico, cos requirimentos
esixidos polas leis do Estado para a nacionalidade española. A cidadanía galega
é renunciábel, pero non poderá privarse dela sen o consentimento da persoa que a
teña recibida. Tamén, o dereito ao traballo e ao acceso a un posto de traballo
estábel, ou a un emprego público, sen discriminacións por razóns de xénero,
ideoloxía, crenzas, orientación sexual ou calquera outra significación persoal.
Outro dos dereitos sustentados é o de dar acceso a un "ambiente saudábel e á
protección da paisaxe no marco dun desenvolvemento sustentábel". Europeizar o
horario de traballo En titulares escribe: Se xa somos europeos... Ás cinco
remátase de traballar". "Temos a xornada laboral máis longa de Europa. En
Francia trabállase dúas horas menos ao día. Algúns fan xornadas de máis de 12
horas. A administración é a única que se libra". Guillermo Cabrera Infante e a
súa dona Miriam Gómez. Daniel García Santos, director da editorial Letras
Cubanas, escribe unha carta en El País (28 de febreiro): Isto non é certo. A
nosa editorial, usando a intermediación de algúns escritores cubanos que o
coñecían e que viaxaban a Londres por diferentes motivos, fixo varios intentos
por lograr a súa aprobación para publicar títulos representativos dentro da súa
obra, como Tres tristes tigres e A Habana para un infante difunto. Non
embargante, sempre batemos ou coa inaccesibilidade do autor, ou coa negativa
pública de non permitir que os seus libros circulasen en Cuba en canto vivisemos
na Revolución". Á dereita, Lech Walesa nunha fotografía de 1999. Walesa escribiu
que "Radio María amenaza a nova democracia polaca e compromete a imaxe de
Polonia e da Igrexa católica en Polonia". O ex sindicalista, hoxe con escaso
predicamento no país, logrou non obstante que esta opinión sobre a emisora fose
moi comentada. (La Vanguardia, 28 de febreiro). Un índice da incultura deste
país poden ser as manifestacións que acostuman facer moitos licenciados e
profesores: un bótase as mans á cabeza e non acerta a comprender como certos
túzaros puideron pasar por unha universidade sen que esta lles afectase para
nada. E así sucede con certo profesor de arte recentemente nomeado para dirixir
o Instituto Cervantes en Milán, non sei se prodixio de ignorancia ou de pailán
atordado coas luces da cidade, para quen o nacionalismo é un obstáculo para a
cultura. E nin sequera se lle ocorre pensar o evidente: se na Galicia de entón é
posible atopar algo semellante entre os non nacionalistas. "A cultura subsidiada
_di_ non é cultura". Porque dá a impresión de que o bo do profesor vive nunha
nube alleo ao mundo da intelixencia media e da cultura máis elemental. E segue o
seu baduar ao chou: Estas cousas, propias dun babeca, saen da cabaza, non da
cabeza, de alguén que pasou pola universidade e que para máis inri é profesor de
arte. Podiamos seguir, pero de momento abonda. O que produce pavor é pensar no
que ten recuado o nivel cultural neste país, incluído o universitario. ¿Como
estrañarnos de que sexamos un dos países do mundo de máis baixo nivel cultural?
Demandan que BNG e PSOE fagan críbel unha alternativa a Fraga Tanto os diversos
inquéritos como as sensacións políticas mostran que nas próximas eleccións
autonómicas é posíbel un cambio de goberno. Emilio P. Touriño e Anxo Quintana
nunha xuntanza do pasado verán. Unha semana despois, semella que Pérez Touriño
xa tiña unha estratexia. A mesma que hai catro anos e que a de Abel Caballero
hai oito: Pérez Touriño declarou que nunca ía pedir o voto nas eleccións
autonómicas para formar coalición co BNG. O candidato nacionalista aínda vai
máis alá e considera que só el garante un "verdadeiro cambio", un "cambio con
respecto porque os galegos non se conforman cun cambio para facer unha segunda
reconversión naval ou para deixar a factoría de Ence en Pontevedra". Ambos os
candidatos apelan aos votantes para que estes sexan os que estabelezan o papel
de cada quen logo das eleccións. Roberto Blanco Valdés afirma que "Touriño pode
seguir coa súa retórica, pero é como se aspirase a tocar a lúa coa man" porque
"non hai agora, nin existiu nunca un só estudo de opinión que lle atribúa a
maioría absoluta ao Partido Socialista". "Compenetración perfecta" Se o
comentarista próximo o PSOE esixe por "transparencia democrática", Xosé Manuel
Beiras faino por eficacia electoral. Beiras propuxo que nacionalistas e
socialistas mostren "compenetración perfecta" porque os cidadáns captan se son
capaces de entenderse nun futuro goberno ou non, algo decisivo para que os
votantes aposten polo cambio de goberno. Do mesmo parecer é o alcalde socialista
de Compostela, Xosé Bugallo, que vén facendo diversos chamamentos a ambos os
partidos para que mostren publicamente unha sintonía que lle faga comprender á
cidadanía que "é posíbel unha alternativa". Tanto nacionalistas como socialistas
son conscientes de que o maior inimigo para derrotar o PP é transmitir a idea de
revoltixo nun futuro goberno autonómico. Tanto é así que persoas próximas ao BNG
e ao PSdeG-PSOE tentaron pór en marcha unha plataforma para que ambos os
partidos elaborasen un programa de goberno común. Analistas como Xosé Manuel
Rivera Otero, director do Barómetro da Universidade de Compostela, de gran
predicamento na estratexia dos socialistas, considera que sería negativo
electoralmente unha fronte común entre nacionalistas e socialistas. No que si
está de acordo é en que os cidadáns deben de visualizar un goberno conxunto
entre ambas as formacións, condenadas a entenderse, por moito que se disputen a
primacía á hora de liderar ese cambio que se albisca na Galiza. Pero non todos
os socialistas están de acordo con esta estratexia. que o PP rache despois das
eleccións e o PSOE puidese chegar a un acordo co sector autóctono da dereita.
Sería como reeditar o goberno tripartito. Esta posibilidade está mal vista polo
sector considerado galeguista dentro do PSdeG-PSOE, por iso demandan que Pérez
Touriño deixe clara a súa estratexia "máis alá do valor e ambición que ten ao
fixarse metas inalcanzábeis" como a maioría absoluta, en palabras de Blanco
Valdés, que non pertence precisamente a este sector. Beiras abre a batalla das
candidaturas autonómicas no BNG A configuración das listas electorais do BNG vai
ser o gran test para enxergar a renovación emprendida nas dúas últimas asembleas
nacionais. Despois do referendo do Tratado Europeo, Anxo Quintana reuniuse cos
representantes de todos os partidos políticos e colectivos que integran o BNG.
Ao día seguinte desta reunión, Xosé Manuel Beiras concedíalle unha entrevista ao
Faro de Vigo (publicada o 27 de febreiro) na que non só demandaba o primeiro
posto da candidatura coruñesa ás eleccións autonómicas, senón que suxería que
excluílo era o mesmo que pór en entredito a pluralidade interna do BNG. As
declaracións do presidente do Consello Nacional non lle sentaron nada ben á
maioría da actual dirección do BNG, aínda que están a facer todo o posíbel por
non estender a guerra e impedir a imaxe de división interna, aínda que
privadamente algúns falen de "chantaxe". Do mesmo parecer é a case totalidade
dos dirixentes que encabezan as distintas organizacións que integran o BNG e dos
membros da dirección. A dirección do BNG adiou a elección dos cabeceiras de
lista das catro provincias pola campaña do referendo europeo. A entrevista de
Beiras abre publicamente un debate que, tanto Anxo Quintana como a dirección
nacionalista querían levar con tento e man esquerda, sabedores das dificultades
que van ter a elaboración dunhas listas nas que o BNG ten que transmitir unha
imaxe remozada, pero, ao mesmo tempo, gardar os equilibrios internos e proxectar
a imaxe de Anxo Quintana como presidente. Miguel Barros elixido secretario
comarcal Miguel Barros venceu a Carlos Príncipe e foi elixido secretario
comarcal de Vigo, a principal bisbarra do PSdeG-PSOE. Instáurase así unha
tricefalia no poder local socialista moi difícil de xestionar para a dirección
tanto galega como federal. O apoio da dirección galega foi o que lle impediu ao
histórico concelleiro socialista acceder á secretaría local, que agora ocupa un
home de Carlos Príncipe, Manuel Gallego. A situación complícase así aínda máis
en Vigo para os socialistas. Teñen como voceiro municipal un independente,
Ventura Pérez Mariño, que fai a política por libre, arremetendo, por exemplo,
contra a cesión gratuíta dos terreos de Casa Mar para o auditorio (proxecto
estrela de Carlos Príncipe) ao día seguinte de que o deputado Antón Louro a
garantise en rolda de prensa. Miguel Barros, teórico número dous no concello, é
contrario á política de Mariño, abandeirando o entendemento cos nacionalistas.
No BNG tamén pensan que sería máis fácil entenderse con el. Agora Barros lidera
a comarca, que ten na estrutura partidaria un gran poder. Quen vai marcar agora
a política no concello? Será el o candidato socialista se hai moción de censura?
Lograrán apartar a Pérez Mariño do concello? Cada vez a política dos socialistas
en Vigo semella máis enrevesada e difícil. Ao acto, no que tamén intervirán
Fernando González Laxe e Ceferino Díaz, teñen confirmada a asistencia máis de
400 socialistas de toda Galiza, polo que terá un claro carácter político.
Citroën-Zona Franca; Javier Riera, xefe da planta de Citroën, e Francisco López
Peña, delegado da Zona Franca, chegaron a un acordo sobre a consolidación de
solo industrial en Vigo a través dos medios de comunicación. Non é Javier Riera
un home que se prodigue en aparicións nos medios de comunicación. Sabe que a súa
empresa non vai vender máis coches porque el apareza fotografado na prensa e
prefire escoller con tino as súas comparecencias en actos públicos de xeito que
estas sirvan ao obxectivo de reforzar a imaxe do grupo PSA como empresa
vencellada a Vigo e comprometida co desenvolvemento da cidade. Cando iso ocorre
é xeralmente porque a transnacional do automóbil ve ameazados os seus intereses
e quere ceibar algunha advertencia que adoita ter destinatarios concretos.
Daquela, Riera, canso de petar sen éxito ás portas da Xunta, trasladou aos
medios de comunicación as súas queixas e ofreceulle a Ventura Pérez Mariño o
paraugas que precisaba para frear o proxecto. Agora, o destinatario dos avisos
de Citroën é o delegado do Estado no Consorcio da Zona Franca. Dese xeito
afórranse custos de transporte, dótase de máis flexibilidade o complexo
industrial e créanse sinerxías que favorecen non só a compañía francesa senón
todo o sector da automoción, o que de paso lle proporciona á cidade beneficios
en forma de postos de traballo e xeración de riqueza. Esa cooperación estendeuse
tamén a outras iniciativas como a modificación do proxecto do segundo cinto de
circunvalación para que incluíse un acceso directo a Balaídos ou o debuxo no
novo PXOM dunha superficie industrial que lle facilitase á Zona Franca a
ampliación do reducido polígono onde está ubicada a factoría automobilística. Os
planos desenvolvíanse segundo o previsto até que Francisco López Peña recuperou
a cadeira no consorcio e comezou a revisar os papeis asinados por quen o
substituíu no posto durante oito anos. O que o alterou non foi tanto comprobar
que a Zona Franca estaba embarcada en multitude de proxectos, ás veces ao bordo
das súas competencias legais, senón descubrir as cantidades que se estaban
pagando pola compra de terreos ou os dereitos de concesións. A presión recibida
forzouno a continuar adiante co concurso para a ordenación da ETEA ou co apoio
financieiro ás obras de remodelación de rúas que Corina Porro denominou
pomposamente "Vigo 2005". Porén, comezou a introducir cambios substanciais en
cada un dos proxectos coa intención de protexer os desembolsos económicos
realizados e garantir a recuperación do diñeiro investido. "abonda". A
ampliación do polígono de Balaídos ou a construción do parque empresarial de
Matamá son accións estratéxicas para o futuro da empresa automobilística e Riera
non quere vacilacións na súa execución. De aí a súa chamada de atención na
prensa, da que rapidamente tomou nota López Peña. Non era necesario e foi
suficiente cunha insinuación de Riera para que a alcaldesa fixese mutis e
desaparecese da escena. Así funcionan as cousas en Vigo. Alejandro Amenábar As
causas polas cales alguén, na arte que sexa, entra na intemporalidade. Visitábel
desde calquera civilización. Feito elo polo que circula todo o fluxo poético, ou
a tradición arquitectónica, ou a xenialidade musical. Porque o que canta, ou
pinta ou relata, atinxe a cada un dos mortais, de calquera época. Algúns acadan
a fama, parecen definitivos e ao cabo dos anos esváense. Dicía Jean Cocteau que
a moda é o que pasa de moda. Hainos tamén, claro que si, que son festexados
polas multitudes do seu tempo e fican para sempre. Asombran os que apenas
chegaron e xa construíron un mundo tan propio, tan lúcido e tan vigoroso. Esas
expresións que moi axiña nos parece imposíbel que non tivesen existido antes.
Lars Von Trier con Europa. Sen frivolidade nin estupidez. E sen renunciar á
complexidade cando é precisa. Alleo á cultura do ha ha ha. Á mediocridade do
cinema español. Entrou como un canón con Tesis. Como facía Picasso, aínda que
esaxeremos. E desde aquí estamos agradecidos. Como ten que ser. E tamén por
poder vernos no seu espello. Para marcar que chegaron a Galiza, o director fai
un silencio longo. E un paisano, desde o mostrador di: "Pois si, ho..." e outra
pausa longa. É o indicador de entrada neste país. Noutro filme, moi celebrado
nestas catro provincias, o director coloca unha familia comendo o polbo enriba
dun mantel á beira dun río... sácano da pota... Despois pasean unhas vacas pola
cidade de Lugo... para falar de baloncesto! Teresa Casal Teresa Casal é
integrante do goberno municipal de coalición en Pontevedra e nas pasadas
eleccións encabezou a lista electoral do PSdeG. Como máxima dirixente local dos
socialistas manifesta unha posición inequívoca a prol do traslado de ENCE. Sigo
a selo. Moi cómoda, tanto no partido como no grupo municipal. De feito, dos
cinco concelleiros que somos, tres temos esa tendencia. Nos meus tempos no
Partido Nacionalista Galego sempre me reclamaba socialdemócrata e galeguista.
Así é. Por iso deixei o partido cando se integrou no Bloque. Dentro do partido
había varias sensibilidades; Mais vostede non entrou. Daquela a UPG era o núcleo
duro do Bloque, unha organización marxista e case separatista; Creo nunha España
plural, pero non quero fronteiras. ¿E considera que o PSdeG está ao mesmo nivel
que o PSC, os socialistas cataláns? Gustaríame que así fose. É un rango que ten
o PSC que a min me gustaría que alcanzase o PSdeG. Quixera un Maragall co mesmo
peso que ten no Estado. En todo caso, parece que se entende ben cos
nacionalistas. En calquera grupo de goberno, sexa de coalición ou dunha soa cor,
ten que haber disensión. O goberno está apoiado por quince concelleiros fronte a
dez do PP. Digamos que temos un acordo de respecto mutuo, con liberdade na
xestión das nosas respectivas áreas pero con negociacións e acordos nas
cuestións relevantes. ¿Non teme que lle pase como ao BNG en Lugo, que o PSdeG
rendibilizou o seu traballo? Nas últimas municipais o BNG saía dun goberno en
solitario e afrontaba os comicios coa seguridade da maioría absoluta. Non
sucedeu iso e nós entramos no goberno. Eu dígolle sempre ao alcalde que o BNG
ten unha visión máis endogámica que lle dificulta o diálogo con outras
administracións. É máis, conseguimos que o noso estilo de goberno se distinga do
anterior, co Bloque en solitario. Agora hai máis capacidade de diálogo coas
outras administracións, por exemplo. Fala dun goberno de acordos en temas
relevantes. É unha cuestión importantísima para a cidade e para o futuro dela. A
miña postura sobre iso vén de longo e o mesmo sucede co meu partido. Trataba de
evitar o concello coa declaración de supramunicipalidade que decretou a Xunta e
que está sub iudice, cando as licenzas están reguladas e deben concederse de
adaptarse a uns parámetros determinados. En todo caso, Pontevedra ten dereito,
despois de soportar durante cincuenta anos unha instalación nunca aceptada, a
albiscar un ano 2018 no que por lei figura a obriga de que se retire ENCE do
actual emprazamento. Aínda así, con trampas e aliada co PP, a empresa pretende
consolidar a súa localización en Lourizán. Que se cumpra a legalidade, que
busque outra localización non perniciosa. Tamén están os traballadores. Aquí hai
unha manipulación deste colectivo por parte da empresa. Esa compañía di que a
única saída é continuar onde está. Digo eu que haberá que falar, procurar unha
nova localización. O concello quere buscarlle alternativas porque tamén hai que
darlle saída á riqueza forestal que ten esta zona, pero non pode continuar nun
lugar declarado pola UE zona sensíbel, que é único no mundo e que representa
moitas posibilidades de crecemento _e non só urbanístico_ de Pontevedra e Marín.
É evidente. Empregaron a infantería de mariña, apuntando ao pobo coas súas
armas. Era a ditadura. Asumiron ese risco e, en lugar de buscar unha nova
localización, trataron de consolidar a actual co proxecto da fábrica de tisú.
Renunciaron. Hai que ter en conta que a Lei de Costas de 1988 prevé que en 2018
remate a concesión non só de Celulosas, senón doutras moitas instalacións en
situación semellante. Unha delas é que cando se rescata a concesión antes dese
prazo, hai que indemnizar e iso permite obter recursos para un novo
emprazamento. Tamén hai recursos da UE para o traslado de empresas por razóns
ecolóxicas. Existen instrumentos, pero é algo que a empresa non quere ouvir.
¿Van esperar que chegue o PP a Madrid para vulnerar a lei e agardan que Fraga
recunque na Xunta? Falando do seu partido, vostede está en contra da Celulosa,
pero no PSOE hai posturas ambiguas. Poden parecelo. O director xeral de Costas
ten a mesma postura e a ministra de Medio Ambiente é rotunda. Pero hai un
proxecto para incluír no porto de Marín os terreos onde está Celulosas e que
continúe alí. Non hai tal proxecto. Son só consultas que responden a outras
consultas previas. Unha normativa baseada no Estado do benestar Na súa base V, a
proposta presenta varias medidas de cohesión social destinadas, entre outras
cousas, a garantir a igualdade das mulleres na participación e na distribución
da riqueza, na seguridade fronte á intimidación e á violencia, na incorporación
do saber feminino á sociedade, na defensa da liberdade sexual das mulleres, etc.
No tocante á organización do poder galego, a proposta presenta varias novidades
no que se refire sobre todo ao poder xudicial, concebido arredor dun Consello
Xudicial de Galiza que represente o órgano de goberno dese poder en Galiza.
Organización territorial Sobre o réxime dos entes locais de Galiza, o proxecto
de novo Estatuto pretende que se estabeleza "un modelo propio, 'interiorizado'
na Comunidade Autónoma, afastado do imposto carácter bifronte dos entes locais e
da inútil superposición de figuras correspondentes a sistemas distintos, que
sexa quen de conciliar as esixencias da nosa tradicional forma de asentamento
convivencial coas dunha organización territorial e administrativa flexíbel,
operativa e eficaz, propia dunha sociedade democrática moderna e en proceso de
acelerada urbanización". A nova organización contemplará particularmente os
espazos metropolitanos de A Coruña-Ferrol e Vigo-Pontevedra, e dotaraos de
institucións específicas. No referente ás relacións coa Unión Europea, proponse
unha "lexítima e efectiva participación por canles directas ou indirectas nos
asuntos europeos". Galiza terá voz e voto directos no Comité de Rexións e en
calquera outra institución ou órgano de representación territorial da Unión. A
proposta estatutaria tamén defende a lexitimación e recoñecemento da "capacidade
de Galiza para actuar na escena internacional co obxectivo de promover e
defender os seus intereses políticos, económicos e culturais específicos".
Respecto a competencias, recollidas na Base XII, sería moi longo e difícil
presentar aquí un resume. E pasa o mesmo coas bases XIII (A actividade económica
e o desenvolvemento substentábel), a XIV (O financiamento público do Poder
galego. O sistema fiscal e a Facenda galega) ou a XV (O dereito universal á
prestación sanitaria e a sanidade galega). O Foro Conclúe, deste xeito, a
segunda fase do proceso ideado polo BNG para elaborar un novo Estatuto de Nación
para Galiza: elaborado un primeiro documento de bases, apresentado o 23 de Xullo
do ano pasado, culmina agora un proceso de reflexión aberto e rigoroso no que os
participantes, á marxe de calquera militancia ou directriz partidaria, puxeron o
mellor do seu saber e da súa experiencia ao servizo de Galiza. Coa fin de lograr
o máximo consenso para un novo texto estatutario que ou é de todos ou non será.
A carón do proxecto de Estatuto elaborado, no seo do Seminario de Estudos
Galegos, polas mellores cabezas do nacionalismo republicano. Como este, parte do
dereito inalienábel de Galiza, dos seus homes e das súas mulleres, a decidir
libre e democraticamente o seu futuro e, no exercicio deste dereito, opta pola
integración de Galiza, libre e paccionadamente, como Comunidade Autónoma nun
Estado español plurinacional. Mais para alén dos contidos concretos do documento
cómpre destacar a relevancia política e social dun acto no que, arredor do
nacionalismo organizado no BNG, persoas que discreparon e discrepan con algúns
dos seus posicionamentos e decisións (como ben recentemente se puxo de manifesto
a respeito do Tratado Constitucional da Unión Europea) foron capaces de
traballar xuntos debatendo as diferenzas mais, sobre todo, resaltando as
coincidencias e, de entre elas, unha fundamental: a defensa de Galiza e a
confianza nas súas potencialidades. Especialmente nestes tempos nos que a
defensa mesquiña de intereses persoais e de grupo son obxecto de atención
preferente nos medios de comunicación. A Casa da Auga Cando asistimos estes días
a entrada en vigor do Protocolo de Kioto e os máis célebres agoiros sobre o
futuro ecolóxico do planeta e amósasenos, diariamente, nas páxinas, nos diais e
nas pantallas dos medios de comunicación a catástrofe do cambio climático,
resulta coma unha sopradela de aire fresco a construción da chamada "Casa da
Auga" na Coruña. E aínda máis, se se trata de materia tan ecolóxica como a auga
que concita en todos nós o ideario dun medio ambiente integrado no home e
viceversa. Así, esta que se denomina Casa da Auga, especie de balneario urbano
que se está a construír na explanada situada tras a emblemática Torre de Matatón
do Estadio de Riazor, será un espazo termolúdico único e un avanzado e ambicioso
complexo de máis de corenta millóns de euros sobre un proxecto do arquitecto
Xosé Manuel Casabella que contará cos últimos elementos tecnolóxicos e unha
riola de instalacións dedicadas, en exclusiva, ao lecer cidadán e a servizos
inéditos na bía galega neste tipo de ofertas públicas. Pois a iniciativa da
obra, por encargo do Concello, débese á Empresa Municipal de Subministro de Auga
EMALCSA, sociedade de servizos de solvencia recoñecida por todos os grupos
municipais, que constitúe un instrumento político de control de primeira
magnitude do goberno local e que leva moitos anos dando beneficios económicos ás
arcas municipais, como expresión sensíbel de que a empresa pública tamén pode
ser tan rendíbel como a privada cunha administración adecuada. Pero esta obra
aparca, ao noso entender, de xeito case definitivo o proxecto de Peter Eisenman
para o Novo Riazor, que fora apresentado polo presidente do Deportivo en 2003 e
que incluía, practicamente, case todas as instalacións contidas neste proxecto
xa en construción, ademais do propio campo de fútbol, hostalaría múltipla e
hotel de luxo, parque infantil, amplos espazos verdes e aparcadoiros, tanto
públicos coma privados. Un estadio de cinco estrelas como figuraba na propaganda
e que se estendía dende a Praza de Portugal até o campón que ocupará a xa citada
Casa da Auga. A larvada guerra política que se mantén entre o mandatario
branquiazul e o Concello facía inviábel, como en moitas outras cousas, a súa
materialización. A idea permanece esquecida nas gabetas da incomprensión e a
Casa da Auga resulta coma un sucedáneo, quizais rebaixado, daquel monumental
proxecto do arquitecto norteamericano, pero que tan difícil materialización
tiña. En calquera caso agardemos que as iniciais boas impresións se consoliden e
que poidamos ter unha instalación axeitada á verdadeira dimensión humana da
cidade como continente de cultura e respecto pola Natureza, nestes tristes
tempos de cegos egoístas que non ven máis aló dun escaso espazo temporal e os
intereses das grandes corporacións, fechando os ollos a ese futuro negro que se
lles está manifestando, día a día, e do que prefiren desviaren a ollada. Os
patróns maiores quéixanse da falta de medios para deter novas marés negras Aínda
que algúns dos representantes dos pescadores gabaron as axudas institucionais,
outros queixáronse do desprezo aos seus problemas. Mariñeiros de baixura
declarando na Comisión do Prestige. O 28 de febreiro compareceron os patróns
maiores de Corme, Lira, Arcade, Aguiño, Portonovo, O Grove, Caión e O Vicedo. A
maioría falaba da fatalidade do mar, do mal tempo, do saneamento das rías, da
auga doce, mais a palabra Prestige semellaba ser unha palabra maldita. Houbo
quen nomeou nesa comisión o medo ás represalias que sufrían os traballadores do
mar, como estaban atados ás subvencións, ás prevendas ofrecidas polo poder, e
certas afirmacións que falaban da coordinación, da atención recibida pola
Administración ou da preocupación que a patroa do Vicedo puido observar no "meu
presidente Aznar", Faustina Solloso _ao mesmo tempo concelleira e dirixente do
PP na zona_, viña certificar que estas presións existen e que os comparecentes
chamados polo PP viñeron falar non como afectados senón como comisarios
políticos. O máis salientábel destas intervencións foi o unánime recoñecemento
por parte de todos os patróns maiores da falla de medios de prevención e loita
contra a contaminación mariña, e a certeza de que estamos xa de novo na conta
atrás cara a outro Prestige. A Plataforma Nunca Máis foi chamada a comparecer
nesta comisión o vindeiro luns, 7 de marzo, representada por Rafa Villar, que
irá acompañado por persoas representativas dos distintos ámbitos nos que
traballa esta organización. Villar explicou para A Nosa Terra que realizará unha
intervención "crítica con esta comisión de investigación, crítica coa xestión da
catástrofe, e na que abordaremos cuestións como a falla de medios, a
manipulación e a situación actual, que nos obriga a non poder pasar páxina no
tema Prestige. Francisco Iglesias Francisco Iglesias explicou diante da comisión
a súa propia visión sobre a catástrofe do Prestige. Reproducimos a intervención
do patrón maior do Grove. Perdelo para facer referencia a unha cuestión, ao meu
xuízo, esencial. Para todo isto e solicito a súa libre colaboración, vou facer
un minuto de silencio. O FIDAC cualificou o Prestige como a peor catástrofe dos
ultimos 25 anos. Señores deputados, co debido respecto, a maré negra do Prestige
non entende de propaganda, a contaminación non se limpa con titulares de xornais
ou da TVG. Dito isto quixera formular tres cuestións: Os ataques e presións
antidemocráticas que sufrimos as voces críticas do Prestige e o medo que se está
a xerar no mundo do mar. Está mal que compañeiros, incluso algúns con carné do
PP, nos acusasen disto, cando algúns deles non se recataban en ocultar a verdade
ou facer actos electorais para o seu partido. O abandono, o maltrato ás xentes
do mar e falla de medios con que se abordou esta catástrofe. Teñen que saber que
non había ningún plano serio para facerlle fronte ao chapapote nas rías, o único
eran os plásticos para defender as bateas e dirixir o fuel ás zonas de
sacrificio internas, que non se puxeron as barreiras prometidas, que as quixeron
poñer as romperon os propios técnicos de SASEMAR. O que é máis grave é que a
Consellaría, en vez de apoiarnos como fixo na crise do Mar Exeo, agora resulta
que están empeñados en converter o Prestige nunha especie de remedio milagreiro
cos nosos recursos. E cando isto non chegou utilizáronse as descargas da pesca
de altura para solapar as perdas que estamos a sufrir nas zonas afectadas. Máis
cartos por aparcar por cuartos Os consumidores non conseguiron a tarifa por
minutos. Será a partir do 1 de abril e non sen polémicas nin alegacións polo
medio. O dos cuartos é un avance, un achegamento, ao que semella, de xustiza,
pero parece non estar nada claro se a nova forma de recadar suporá unha vantaxe
real para o cidadán en canto a cartos. Nas porcentaxes estimadas de beneficiados
e prexudicados por esta medida que vén de aprobar, inicialmente, o Concello de
Santiago, xa hai diverxencias. Tarifas que semellan feitas por especialistas en
deseñar labirintos que teñen entre os seus obxectivos conseguir que o usuario
pague sempre máis do que sería xusto e non entenda moi ben canto e como paga. Un
acaba escollendo a opción que lle parece menos mala pero nunca está moi seguro
de ter escollido ben. Cos móbiles aínda hai a posibilidade de usalos a xeito de
busca. Se teño que chamar, salvo caso de emerxencia, xa o farei desde o fixo. No
caso dos aparcamentos, o asunto é moito máis complicado, porque non nos deixaron
espazos para aparcar nas rúas. agora o que fai falta é tempo para pasear por
elas. Menos que agora, se é un cuarto de hora para un recado rápido. Pero
seguramente máis que agora, por unha hora ou máis. Xa non nos vale a escusa de
hai dez ou quince anos, cando en Santiago sempre chovía. Sería a mellor opción
para a saúde, para o medio ambiente e para o peto. O negocio redondo. Os
preámbulos da guerra ianqui sempre comezan así: avisos ao mundo de que o
terrorismo utiliza bases do país que os imperialistas queren atacar, ou de que
nace alí mesmo. Van quentando o ambiente, e chamando aos seus aliados para que
lles axuden a poñer lume nas denuncias, que normalmente son mentiras (onde están
as armas terroríficas de Sadan?). Pasarán uns meses intensos moéndonos a cabeza
para que interioricemos as maldades do que queren atacar, mais escondendo que o
seu obxectivo real é roubalo e dominalo. Moitos presidentes sorríronlle. Os da
ONU calan. Agora, o Líbano levántase contra o seu goberno, e Israel acusa a
Siria de terrorismo; Os ianquis tiñan nas follas das invasións, moitos anos
antes de entrar no Iraque a sangue e lume, a Siria e Irán, como eixes do mal, e
agora queren cumprir outro xenocidio. Só as pombas dos nosos labios poden frear
estes preparativos. Mais han de voar xa para que non nos pillen adormecidos. Pés
Derivados patrimoniais son peón, pezuña, pegada, piollo, apear, sopé ou traspés
(palabra que en portugués é admitida pero non en galego normativo). Peón é unha
palabra de distintas acepcións que parten do significado de 'aquel que vai a
pé'. O peón ou trompo baila enriba dun pé. Si ten que ver con ela a pegada
'marca deixada polo pé', polo que non deberiamos falar de pegadas dactilares ou
dixitais senón de impresións (como en portugués) ao ser un contrasentido. Os
derivados cultos son moi numerosos, dende aqueles que pasaron ao uso común
(pedal, pedestre, supeditar, etc.) a aqueloutros que aínda teñen un uso moi
científico ou especializado (pedúnculo, pecíolo, pedículo, pedicuro, etc). É o
caso de pedestal, de orixe italiana ou dos galicismos peatón (para o que a
normativa restituíu peón) e mais peaxe (pago medieval polo dereito de paso a pé,
aínda que agora pasemos en vehículo) que o portugués non introducíu, conservando
a denominación de portagem (pago polo dereito de pasar a porta). A primeira vén
do occitano pe tanco 'pé chantado', que é como se mantén o pé ao lanzar a bóla
do xogo. A segunda vén do inglés pedigree mais a súa orixe está no francés pied
de grue 'pé de grou' pois nos rexistros xenealóxicos ingleses utilizábase un
signo con tres riscos que lembraban a pegada _aquí si_ daquela ave. En xeral son
palabras de uso técnico e científico. sermos bípedes ou dípodos, e irmos ao
pedicuro ou ao podólogo. E, para completarmos este trípode, trespés ou trepia,
un terceiro pé que traemos do inglés. O que entra na composición do
deporte/espectáculo/distracción de masas (ou negocio a conta das masas) por
excelencia: o football. Xurxo Salgado 'O principal problema dos xornalistas é a
precariedade laboral' O colectivo nace co obxecto de "defender as condicións
laborais de todos aqueles que participan no proceso informativo". Con que
obxectivo nace o Sindicato de Xornalistas de Galicia? A nosa principal
pretensión é rematar coa precariedade laboral, que é o principal problema dos
medios galegos. Hai que comezar por regular os contratos en precario, meter man
nos contratos de autónomos e regular as prácticas profesionais, para que os
rapaces poidan aprender pero non sexan escravizados. Pensa que as empresas de
comunicación están por aceptar unha regulación do sector? A día de hoxe non. En
canto varios medios accedan, o resto irán detrás porque non poderán aguantar a
presión pública. Ese foi un dos temas que máis discutimos na Asamblea
Constituínte. Chegamos á conclusión de que os sindicatos de clase teñen
intereses que van máis alá dos medios de comunicación. Nunhas xornadas sobre
precariedade laboral que fixemos a mediados do 2004, os membros dos sindicatos
tradicionais recoñecían que as súas centrais non prestaban demasiada atención
aos problemas dos xornalistas. Non nacemos para pelexar con ninguén, senón para
colaborar. Non somos un perigo para UGT, CCOO ou CIG. Os estudos falan dun mozo
de entre vinte e trinta anos, cun salario que oscila entre os 600 e 900 euros e
que traballa máis horas das que lle corresponden por contrato. Todos os días o
vemos nos nosos medios e nos dos compañeiros. Os salarios son moi baixos, hai a
quen obrigan a traballar como autónomo, hai compañeiros sen contrato ou que
traballan máis horas das que lle corresponden ou fotógrafos cuxas imaxes son
usadas pola empresa sen recoñecerlle os dereitos de autor. A estes tres
colectivos as empresas non lles recoñecen os seus dereitos de autor e usan a
súas imaxes sen permiso. Ese é un dos maiores problemas. Cada ano acaban a
carreira en Galicia arredor de cen xornalistas. Créase polo tanto unha bolsa de
licenciados en precario da que se aproveitan as empresas. Por iso tamén
pediremos que se limiten as prazas na Facultade, co obxectivo de que quen se
licencie teña unhas condicións salariais dignas. Galegos nos Premios da Música
Os temas 'Camiño das estrelas', de Los Limones, 'Hai un paraíso', de Luar na
lubre e 'O segredo', da gaiteira Susana Seivane foron elixidos finalistas dos IX
Premios da Música na categoría de Mellor Canción en Galego. Outros nomes galegos
presentes no certame serán o ferrolán Carlos Jean que opta ao premio Mellor
Produtor Artístico e Mellor Arranxista e Carlos Núñez candidato a Mellor álbum
de Música Tradicional. Unha reforma para discutir cos socialistas O certo é que
ese "comité", sen fasquía de nacionalistas, definiu un novo modelo de país,
partindo da sociedade do benestar. Será a súa discusión sobre a que gravite a
axenda política dos nacionalistas até o verán, se as liortas internas pola
elaboración das listas non o impiden. Non se trata dunhas propostas maximalistas
as que condensou Paulo González Mariñas, ex conselleiro de Presidencia no
goberno tripartito de Fernando González Laxe. as propostas presentadas por este
foro teñen, sobre todo, a virtualidade do consenso. Así, puidemos saber que a
interrelación coas "Bases para a reforma do Estatuto" realizadas pola fundación
Iniciativas 21 e asumidas polo PSOE, foi importante. Tanto é así que hai
numerosos aspectos coincidentes e, mesmo, naqueles puntos nos que o proxecto
socialista e nacionalista son máis diverxentes no fondo, non é imposíbel un
acordo. Tamén defende a soberanía fiscal e tributaria, con capacidade para fixar
os tributos e ter unha recadación propia, pois parte do principio que sen
autonomía económica non hai autonomía política. Reclaman así mesmo, a
participación directa de Galiza na UE, cando os asuntos sexan do noso interese,
e a capacidade de definir as políticas estatais (coincidente no fondo con
Iniciativas 21). O novo Estatuto que estuda o BNG propón unha nova organización
territorial de Galiza, reclamando as competencias da Xunta para regular e
articular lexislativamente o territorio nunha lei inexistente un cuarto de
século despois de aprobarse o Estatuto. aos concellos como entidades básicas,
reducindo o seu número a través da fusión como federacións parroquiais (polo que
se recoñece o seu carácter); (Aquí existe unha importante diferenza co que os
socialistas definen como "novo municipalismo"). A proposta nacionalista tamén
aposta claramente pola autonomía no plano xudicial (coincide no fondo coa
proposta socialista). A proposta nacionalista parte dunha filosofía confederal
na que concibe a Galiza como unha nación, reclamando un espazo de decisión libre
e propia, recoñecendo a conformación plurinacional do Estado no que se integra
Galiza logo dun pacto. O BNG, pola súa banda, pretende que, a mesma reforma
estatutaria, que, na práctica, faga necesaria a reforma constitucional,
superando así o actual marco estatal e recoñecendo o dereito á
autodeterminación. Unha Constitución cuxa reforma vai aprobar xa o Consello de
Ministros esta semana, para fixar, deste xeito os límites dos estatutos.
Finalistas dos Mestre Mateo A película dirixida por Manuel Gutiérrez Aragón, A
vida que che espera, opta a un total de oito nominacións, entre outras a de
mellor dirección, mellor guión e mellor interpretación feminina e masculina
protagonista. Con trece candidaturas parte O ano da carracha de Xurxo Coira e
con doce A promesa. Baixo o título Del diccionario de los murmullos e tras dez
anos de ausencia nas salas da cidade, a galería Ana Vilaseco acolle até o
vindeiro 17 de marzo unha selección dos últimos traballos do pintor coruñés
Pedro Muíño. Dario Fo chega ás parroquias de Ribadeo. O grupo de teatro da
Asociación 'Francisco Lanza' representa Os mortos factúranse e as mulleres
desnúdanse, o 4 e 5 de marzo en Rinlo e Cedofeita. O Centro Galego de Arte
Contemporánea acolle entre o 17 de marzo e o 12 de xuño a exposición Oops... ! I
did it again!, do alemán Christian Jankowski, que combina vídeos, performances e
reciclaxe cun claro obxectivo irónico ao redor das iconas pop dos nosos días. E
do máis moderno ao máis clásico. O Consello da Cultura presentou o pasado 1 de
marzo o catálogo do Fondo 'Guerra Campos' da Catedral de Santiago, conxunto de
documentos sobre o tema xacobeo que acumulou o que fora bispo auxiliar de
Compostela e bispo de Cuenca, José Guerra. En 1990 unha equipa dirixida por
Valentín Arias, completou a primeira tradución da obra cimeira de Miguel de
Cervantes ao galego. Valentín Arias realizou a tradución completa do Quixote en
1990. Arriba á esquerda, unha obra da colección O Moucho, de Edicións Castrelos.
Pero anos antes, en 1917, A Nosa Terra (número 6), publicou a que é a primeira
tradución dun anaco do Quixote, feita ao galego. O anaco escollido por Valcárcel
é do capítulo IX, primeiro libro, coñecido como Discurso aos cabreros. Nel
refírese ao Século de Ouro, cando no mundo non existía propiedade e todo o
proporcionaba xenerosamente a natureza. Clodio González Pérez daba recentemente
noticia dun par de capítulos traducidos en 1955 por algún académico da Academia
Galega, pero non puido atopar rastro material. Daquela, o concello manchego de
Consuegra quixo erguer un muíño de vento, no que se instalaría unha biblioteca
con traducións da obra cervantina en todas as linguas do mundo. O presidente da
Deputación da Coruña dirixiuse á Academia Galega, e encargou a Leandro Carré
Alvarellos a versión galega de dous capítulos (25 e 26 do Tomo II). "Non se lle
cocía o pan no corpo a Don Quixote, como adoita dicirse, ata ouvire e saber as
maravillas prometidas do home portador de armas", arrinca a tradución do
capítulo 25, "onde se aponta a aventura do orneo e a chusqueira do titereiro,
coas lembradas adiviñanzas do macaco adiviñador". Como os autores da tradución
completa anos máis tarde, e tamén dos predecesores, os autores exercen o
traballo cunha intención de normalización da lingua, "este molliño de follas,
esta tradución que hoxe damos ao prelo, tenta ser unha aportación máis á
laboura, nunca dabondo exercitada, de arrequecer a nosa literatura coa
incorporación de textos alleos". Así arranca Sancho Panza cando toma posesión da
súa Insua Barataria, "¡Ouh, perpetuo descubridor das antípodas, facho do mundo,
ollo do ceo, abaneo dóce das cantimploras, Timbrio aqui, Febo alá, tirador acó,
menciñeiro acolá, pai da Poesía, Inventor da Música, ti que decote alboreas e,
aínda que o semella, endexamais te escureces!". Xuntanza Editorial foi a mentora
do proxecto que en 1990 conseguiu, finalmente, unha tradución completa do
Quixote. "Cando me propuxeron a tradución _lembra Arias_ pensei que era unha
oportunidade que non se podía desperdiciar e dunha grande importancia para a
normalización do galego. Aceptouse a miña proposta de formar un grupo de
tradutores, que quedou conformado por Xavier Senín, Xoán Antón Palacio, María
Xosefa Fernández, Xela Arias Castaño e María Xesus Senín. Xuntanza fixo dúas
edicións. Ademais incluía serigrafías orixinais de Laxeiro, Abelenda, Lodeiro,
Conde Corbal, Alfonso Costas, Sucasas, Moldes, Correa Corredoira, Lamazares,
Virxilio, Alberto Datas, Costas e Leopoldo Novoa. Prologada por García Sabell e
cun epílogo de Torrente Ballester, saiu ao mercado a un prezo de 3.000 euros,
chegando a adquirirse no mercado bibliófilo ao que ía dirixido, a perto dos
6.000. Quedou por facerse a edición de prezo popular, pola que se ten interesado
nas últimas semanas tanto a Real Academia como a Xunta de Galicia e o Instituto
Cervantes, e que podería ver a luz nos próximos meses, "gostaríame que saira,
dinos Valentín Arias, pero habería que darlle un repaso á tradución. Meterse
naquela lingua cervantina e buscar expresións comprensíbeis sen traicionalo
deunos moito a lata. Lembro por exemplo que fixemos un esforzo por buscar a
versión galega de todos os refráns que usou. A nós sorprendeunos o ben que soaba
o Quixote en galego e o fácil que nos resultou collerlle o tono xeral. Para
Arias non hai lugar á polémica sobre se deben traducir obras como o Quixote ao
galego. "Nin o portugués nin o castelán deben ser prioridades, pero está claro
que hai obras fundamentais que deben ter a súa versión galega e,
inequivocamente, o Quixote é unha delas. Imaxina que non estivese traducido,
sería unha mágoa que non faltaría que nos botase en cara, como que o galego non
valía". Anxo Fariña é o autor dos debuxos e os textos dunha serie de catro
títulos que vai comezar a publicar de contado Edicións A Nosa Terra. Fariña
conta a teima dun neno chamado Breogán coa obra de Cervantes e aproveita para
recrear algúns episodios do Quixote para achegar a obra ao público máis novo. A
camareira galega Só a min se me ocorre aparvar diante da tele agardando a
aparición de Helena Seixo (Sarabela Teatro) na serie de Los Serrano. Pensei que
retrocedía varios séculos, o propio Lope de Vega teríao feito así, representar
os galegos como individuos incultos, necesitados, desestruturados, rexeitados.
Xa sabía que esa serie é baluarte de estereotipos e que reproduce unha sociedade
patrialcal do século XXI, unha sociedade en que o machismo semella unha broma á
que lle sorrimos con simpatía, sen que pareza pasar nada, non así con Shin Chan,
e certo é que tamén reproduce comportamentos machistas, mais por que tanta
polémica con Shin Chan: Ou porque non se axusta ao modelo moral cristián (cuíño,
cuíño ...)? Que a serie dos Serrano sexa unha caricatura non xustifica para min
que se sigan a propor estereotipos insultantes. Somos diferentes e universais e
a nosa forma de ver a vida trascende fronteiras, e así nolo demostra Ramón
Sampedro. Mais hai quen teima en representarnos como a camareira galega que
apenas sabe falar castelán, que ten un fillo de cada pai, incapaz para o
traballo, véndonos como persoas incultas e desestruturadas, e sei que as
declaracións dalgún político de idade avanzada afondan nesta visión, mais o pobo
non é o político e xa deu mostras de enorme dignidade. A televisión reflecte a
negación que nos rodea: infraestruturas que non chegan, fondos mal xestionados,
exclusión das axudas por incendios forestais ... En Galiza, os galegos votan si.
A Nosa Terra prepara un libro que recollerá as súas colaboracións O 6 de marzo
cúmprense un ano da morte da escritora coruñesa Luísa Villalta. Participaba
regularmente en recitais e actos de espallamento da poesía galega tanto na
Galiza como no exterior e a súa actividade literaria estivo presente en moitos
ámbitos criativos con libros como Silencio, ensaiamos (1992), as novelas Teoría
de xogos (1997) e As chaves do tempo (2001) e tamén do teatro, xénero para o que
escrebeu os textos Concerto para un home só (1989), O representante (1990), O
paseo das Esfinxes (1991) e As certezas de Ofelia (1999). Titulada en violino
escribiu asimesmo artigos e ensaios sobre estética e comunicación musical en
xornais, revistas etc. Edicións A Nosa Terra, onde publicou algúns dos seus
traballos, prepara O libro das columnas, un traballo que recollerá todas as súas
colaboracións en A Nosa Terra onde quincenalmente publicaba as súas
colaboracións. A Asociación de Escritores en Lingua Galega, a Asociación
Sociopedagóxica galega, a CIG-ensino e a Mesa pola Normalización Lingüística
promoven a elaboración dun documental sobre Manuel María dirixido por Margarita
Ledo e que se poderá ver no outono deste ano. Tamén se precisarían grabacións en
audio da súa voz (lectura de poemas, conferencias, entrevistas...) e todo o que
poda ser utilizado neste documental. Os produtores fan unha chamada a todas as
persoas que teñan nos seus arquivos persoais unha grabación, unha foto, un
debuxo ou calquera outro documento visual ou sonoro de Manuel María. Memoria dos
fuxidos En Os últimos fuxidos Xosé Fernández Ferreiro retoma o tema da
represión, continúa o antes iniciado naquel exitoso Agosto do 36, que lle valera
o Xerais do ano 91. Como xa desde o mesmo título se indica, trátase dunha novela
de fuxidos, o que ratifican logo unhas palabras preliminares do autor nas que se
fai referencia ao holocausto español, particularmente cruento na Galiza cunhas
xentes (homes, mulleres, cativos de poucos anos...) que o único delito que
cometeran eran teren ideas "mais ou menos de esquerdas, cando non por simples
inimizades de tipo familiar ou persoal" (8). Son fuxidos que levan 14 anos na
clandestinidade, o que sitúa a acción por 1950, e, despois de formaren parte da
guerrilla antifranquista, regresan á Serra da Corza coa intención de teren cerca
a familia (a Roberto os falanxistas asasináronlle un fillo, e a Marcial o pai),
poder ver os seres queridos. A súa chegada alterará a vida das xentes de Abades,
pois en canto no cuartel teñen noticias disto ceiban outravolta os cans da
represión, interrogan, chantaxean, rapan as mulleres, non perden ocasión de
mallar na xente... Constrúese así un discurso a tres bandas mediante a
interacción das forzas represoras por un lado, os fuxidos por outro e, no medio,
as xentes de Abades. Unha personaxe pon en contacto os tres mundos, Robertiño,
fillo de Roberto, mozo de Abades que coñece moi ben os camiños da Corza e que os
visita, e que será apresado polas forzas represoras. Serán os únicos axudantes
dos fuxidos. Constrúese así, como dicimos, un discurso a tres bandas, mais non
se detén especialmente en ningunha delas (o cuartel, na que menos), deambula
dunha noutra sen excesivo tempo que adicarlles pois tamén ten que atender ás
analepses que dan conta do que lles aconteceu antes de chegaren á Corza.
Concretamente nesta resulta dificil sinalar as máis salientábeis, as mellor
configuradas. Porque todas padecen de falta de credibilidade, son moi pouco
críbeis xa desde uns parlamentos nos que fan gala de vocabulario e expresións
impropios para a súa condición, producíndose nivelación estilística entre as
intervencións das personaxes e a do narrador, isto ademais de mostraren un
exceso de idealización que tamén as penaliza. Por outro lado, continuando coas
personaxes, non son poucas as veces nas que se lles encomendan traballos que
deberan ser responsabilidade do narrador. Non desatendendo ningunha (a
inseguranza e temores da xente de Abades, o heroísmo e tráxica vida dos fuxidos,
a maldade e inquina dos represores) tampouco decanta a novela por algunha, de
xeito que se perde entre todas elas e todas resultan un tanto insubstanciais.
Con todo benvida sexa esta homenaxe aos fuxidos, esta novela que, iso si, dará
un bo guión cinematográfico. Benvido sexa este recordatorio de que na Galiza non
houbo guerra, o que aquí verdadeiramente houbo foi unha feroz purga social de
non afectos ao ditador. non podían, continuando a represión. Os ollos da ponte,
de Ramiro Fonte, volve ao escenario que o escritor eumés reflectira en Os meus
ollos. Esta non é unha segunda parte, nin sequera un avanzo cronolóxico, senón
outra revisitación da infancia en Pontedeume, un exercicio de memoria na que o
autor deitou o mellor da súa prosa. Edita Xerais. Antes había comercios que
xuntaban grupos de mulleres para aprenderlles o funcionamento da ola express.
Hoxe fan o mesmo algunhas sex-shop para explicar a mecánica de vibradores e
demais obxectos de autosatisfacción feminina. Xente nova, como dicía o anuncio,
sobradamente preparada. As empresas debían crear un posto de traballo para
responder curriculos. En Cataluña a polémica do 3% (que supostamente cobraron
algúns políticos das construtoras); Moralexa, o caciquismo e demais herbas non
son unha especie autóctona galega, senón universal. Simple: ninguén lles ofrece
traballo, porque non hai traballo. O himno da "revolución laranxa" representará
a Ucraína en Eurovisión. Por que din que o Papa está grave se xa conseguiu
pronunciar algunhas palabras? Fraga non é capaz de pronunciar ben ningunha e din
que está en plena forma. Na Idade Media a caste dos Soutomaior ramifícase pola
costa galega en catro ponlas non sempre ben relacionadas. As pegadas do crime
van até o século XIX. Alberto Fortes recupera en Tristemil unha historia gótica
sobre a imaxe do dobre, ese outro que é coma nós sen ser nós. O lobo quedou coa
carapucha Neste relato, compendio de todas as versións que se fixeron do mito
recollido por Perrault, a Carapuchiña consegue fuxir do lobo a cambio de perder
a propia prenda que lle dá nome. Amais do lobo e a avoa, hai un gato ben pavero
neste conto. Xerardo Agra Foxo gañou o Premio 'García Barros' 2004 con Unha
viaxe no Ford T. Libro de aventuras co poder evocador da literatura. Edita
Galaxia. Revista de Análise e Estudos Internacionais O activista social Frei
Betto reflexiona sobre o problema político que representa a fame. Carmen Rial e
Milton Rondó analizan a política social do novo goberno de centro-esquerda. João
Pedro Stedile dá conta da relación entre os gobernos brasileiros e a terra. Este
número adícase por completo a reflexionar sobre a política e a administración na
Eurorrexión Galicia-Norte de Portugal desde diferentes enfoques. Para iso, a
revista conta coas sinaturas de Enrique Varela, Celso Cancela, Mónica López,
Argimiro Rojo, Álvaro López, Mar de Santiago, Isabel Estrada, José Antonio
Palmeira, Ramón Bouzas, Miguel Anxo Bastos e Guillermo Márquez, entre outros.
Revista galega de pensamento cristián Soedade López explica como educar para a
sexualidade. Andrés Torres Queiruga achégase ao pensamento de Amor Ruibal e
Manuel Suárez dá conta das dificultades dos emigrantes galegos na Arxentina.
Ofrécese escritor de best-sellers Agustín Fernández Paz visto por Calros Silvar.
Agustín Fernández Paz é, con toda probabilidade, o escritor que mellor conecta
cos novos lectores, cecais porque só tenta describir o seu mundo ou ben porque a
súa produción literaria abrangue estes lectores. É evidente que os escritores de
obras para os máis novos son debedores do ensino, mais o certo é que Contos por
palabras se desmarca pola temática variada dos relatos, pola aposta da
imaxinación e fantasía, pola fina ironía e humor que atopamos nas súas páxinas
mais sobre todo porque o que narran estes dez contos que forman o libro nada
teñen que ver co mundo infantil e xuvenil, agás que estes tamén poden achegarse
a súa lectura. A partir destes e coma se dun exercicio ou dunha proposta de A
gramática da fantasía, do Obradoiro Literario 'Gianni Rodari' se tratase, o
vilalbés constrúe os relatos que nos levan ao mundo do cómic, que o autor coñece
ben por ser unha das súas grandes paixóns, para nos presentar un superheroe que
xa non exerce de tal, humanizando a Spiderman aínda máis do que o fixo o seu
creador Stan Lee; un vampiro en paro ou un rotulista que está chantado na
realidade do país e que, sen estridencias, nos mostra o que somos. Crítica
irónica e sincera sobre a colonización cultural. Contos por palabras foi
merecente no seu tempo do premio Lazarillo e foi incluído na lista de honra do
IBBY, traducido a varios idiomas agora coas ilustracións de Enjamio e nesta
edición que coido definitiva agardo que siga a recolleitar o favor dos lectores,
como fixo dende a súa publicación. Con prólogo e ilustracións de Xulio García
Rivas ve lume o libro de Antón García Teixeiro Polo camiño do incerto. Libro que
consta dun só poema, dividido en catro partes (seis, sete, doce e catro poemas,
respectivamente) e mais un epitafio. , e con ela as paisaxes dos lugares por
onde pasa, a natureza e, en certa maneira, os homes. Se ben hai poemas nos que o
ritmo está conseguido, debido, sobretodo, aos varios rexistros utilizados polo
poeta, moitas veces semella que en troco dun ritmo baseado no acento ou no
verso, estea baseado máis na respiración do lector. A visión que deita o autor é
á vez mítica e realista, polo que o poeta, demasiadas veces, entrega un verso
cheo de lugares comúns: E aquela viaxe rematara como lle estaban a indicar os
deuses que escribiran a historia inconclusa do Home"; Malia os acertos parciais
_case sempre asolagados polo conxunto_ o lector decidirá se por estes acertos
pagou a pena ler o libro enteiro. Mercedes Núñez, voz de muller presa Adiántanse
aquí dous capítulos desta obra que se publica dentro da colección Mulleres de A
Nosa Terra, cun amplo prólogo introdutorio de Carme Vidal. Nunca como aquel día
vira Mercedes Núñez a morte tan de perto. Sabía que ningunha enferma saía de alí
con vida e o seu destino inevitábel era a inmediata cámara de gas. Quedaríalle
aínda un longo exilio en Francia pero a súa volta a Galiza pasaría os seus
últimos anos explicando o horror do holocausto en centros de ensino e
asociacións e tratando de reunir o listado de galegos que pasaron polos campos
de exterminio desde o seu cargo de representante na Galiza de Amical de
Mathaussen. No seu exilio francés escribe "Cárcere de Ventas", un extraordinario
memorial das presas do franquismo que en breves días porá nas librarías Edicións
A Nosa Terra. "Explícalle aos da rúa o que viches aquí" a frase coa que se
despide dela unha das reclusas bátelle na cabeza ate que uns trinta anos despois
pon por escrito algúns dos episodios máis crueis da represión pero tamén
historias de poderosa solidariedade carcelária. Presa na Coruña, pasará no
madrileño cárcere de Ventas un tempo de prisión que deixará boa pegada na súa
vida, partindo a súa biografía para sempre. David Russell 'A música é a arte
máis misteriosa' Este premio consolida definitivamente a quen xa estaba
considerado un dos máis talentosos intérpretes da guitarra clásica. Que
significa este premio para a súa carreira? Supón unha axuda enorme tanto
persoalmente como para a promoción e venda de discos. Que particularidades ten?
Son temas moi fáciles de escoitar e que nos achegan o ambiente sudamericano. O
seu pai acompañouno nos primeiros pasos. El corrixíame os erros, facíame
diversas suxerencias, ensinábame a ler música... e xuntos sacabamos moitas
cancións de oído. Cal dos seus profesores o marcou máis? José Tomas, de
Alacante. Dende entón considéroo o mellor profesor que tiven. Que criterios
segue para escoller cada programa? Gústame interpretar a moitos compositores,
pero cada CD comprende exclusivamente un só estilo para dedicarlle moitos meses
de estudo e empaparme ben dese estilo até que me sinto preparado para a
gravación. Cal é o panorama actual? Sen embargo, noutros lugares aínda se está
loitando para que sexa valorada e para a xente moza continúa sendo difícil facer
unha carreira concertística porque non hai tantos concertos e o nivel é
altísimo. Como evoluciona a interpretación guitarrística? Antes as gravacións
eran en vivo, con todos os erros que conleva un concerto. Isto fai que teñamos
que tocar mellor, xa que sabendo o nivel que hai, os concertistas vémonos
obrigados a acadalo. Cal considera a mellor escola para formar guitarristas? en
Los Ángeles hai un grupo de profesores excelente; Pero é un fenómeno que non
está estendido ao longo de todo un país; pola contra trátase de puntos concretos
dispersos en varios países. Cales son as principais dificultades técnicas da
guitarra? É moi fráxil neste senso. Os ruídos que existen en todo instrumento,
por exemplo, os das unllas ao rozar coas cordas, soan moi forte en comparación
coa notas boas. Ademais durante a formación dáse un grande salto pasando
directamente de estudios moi básicos a un repertorio moi difícil. Pero na
guitarra case todo o bo require certo nivel técnico para facer algo de calidade.
É suficiente o repertorio clásico escrito directamente para guitarra ou o
concertista vese obrigado a arranxar constantemente obras doutros instrumentos?
O que pasa é que como non quero pasar toda a vida sen tocar Bach ou Scarlatti
teño que coller obras doutros instrumentos. Hai guitarristas que só tocan obras
de guitarra. Eu tomo a decisión de arranxar unha obra doutro instrumento en base
a un feito: Se alomenos gaña tanto como perde, se engade algún aspecto novo,
entón si que a fago. O século XX, pois é cando se fixeron máis obras, onde
incluso compositores non guitarristas compuxeron para este instrumento. Hai
moitas obras que aínda non foron tocadas, que non todo o mundo quere facer. No
tocante á música clásica, por que o público prefire música doutras épocas (do
Renacemento, Barroco, Clasicismo...) rexeitando a contemporánea? A familiaridade
é unha delas. En xeral, á xente gústalle escoitar cousas que xa coñece, que non
estean fóra da súa experiencia sonora, aínda que os hai que precisamente o que
ansían é ser sorprendidos. As artes visuais avanzaron porque están ao noso
arredor. Pero na música non pasa isto. É raro que escoites música atonal en cine
ou na publicidade, e por iso non hai avance. Aínda así existe un gran
desinterese pola música clásica en xeral, sobre todo, no público xuvenil... Pero
claro, Madonna fai un concerto e gástase moito diñeiro en promoción, sen embargo
toca un grande pianista e non se fai ese mesmo esforzo promocional, polo que
estamos tamén diante de razóns comerciais. De todos modos, o meu público é,
sobre todo, xuvenil. Todo músico que toca un instrumento melódico debería tocar
un harmónico e viceversa. Ademais se o alumno vai ser profesor de escola ou de
música en xeral serve de moito ter certas nocións básicas para realizar
acompañamentos. Fáleme do seu último disco, Lendas españolas. Cal é o seu
próximo proxecto? Defina a música É unha das grandes artes que nos toca un
nervio, unha emoción que as outras non son quen de tocar... chega ao corazón
doutra maneira. A música é unha linguaxe sinxela que todos entendemos sen saber
o que entendemos. No bo camiño Galiza xa ten un proxecto de novo Estatuto
baseado nas necesidades do país. As Bases do Novo Estatuto apresentadas estes
días en Santiago de Compostela polos representantes do grupo de redactores
convidados polo BNG supoñen un paso adiante afortunado no proceso que debería
levar á aprobación por referendo dun Estatuto de Nación para Galiza. Os
redactores merecen a gratitude de todos. No documento mantense unha posición
nacionalista, ignorando a morna posición oficial que até non hai moito tempo
antes de pretender un novo Estatuto nacional quixo darlle prioridade á
aplicación plena do actual. as Bases contemplan o Estatuto como a norma
fundamental e primaria da nación galega, e como fundamento político para a
relación co Estado español, coa Unión Europea e coas restantes nacións e pobos
do mundo. aseguran que os poderes das institucións propias emanan do pobo galego
e pretenden a libre integración na estrutura plurinacional do Estado español.
Reclaman o dereito dos galegos a decidiren por si mesmos, integrándoo sen
eufemismos ese dereito no de autodeterminación, segundo os principios e a
legalidade internacional. Coincide co Tratado Constitucional da UE, cando, tamén
no seu Preámbulo, di que os "pobos de Europa, sen deixar de sentirse orgullosos
da súa identidade e da súa historia nacional, están decididos a superar as súas
antigas divisións e, cada vez máis estreitamente unidos, a forzaren un destino
común". A enumeración deses dereitos e liberdades e das bases da cohesión social
adquire polo seu alcance obxectivo carácter constitucional. O tratamento da
lingua galega resulta especialmente valioso. Asume responsabelmente que un país
que pretenda o autogoberno non pode sustentalo no financiamento externo. Afirma
o dereito de Galiza a determinar o sistema institucional do autogoberno e a
realización da súa condición nacional. Arrédase do corsé institucional do Estado
español na proposta de organización territorial de Galiza, non considerando as
provincias. Defende a participación na Unión Europea, considerando especialmente
a participación nos Consellos de Ministros, os recursos perante o Tribunal de
Xustiza de Luxemburgo, a relación coa UE no referente ás competencias propias e
a aplicación por Galiza dos Fondos procedentes da Unión, amais da posibilidade
de gozar das competencias necesarias para estabelecer "acordos con outras
entidades" (...) nomeadamente no marco da eurorrexión Galiza-Norte de Portugal".
Determina de xeito ambicioso as competencias exclusivas, describindo
pormenorizadamente as 41 consideradas, desde a organización das institucións de
autogoberno até a política de inmigración. Introduce cláusulas destinadas a
impedir a usurpación sistemática realizada polos poderes do Estado que se
produciu desde o mesmo momento da aprobación da Constitución co apoio habitual
do Tribunal Constitucional. Garante o carácter universal das prestacións dos
sistema sanitario e define a Sanidade pública como o alicerce do sistema. Non é
este o lugar para intentar unha análise das carencias das Bases do Novo
Estatuto, explicábeis polo propio carácter previo do documento. Apenas indicar,
non obstante, que na cuestión da lingua sería apropiado falar da pertenza do
galego ao sistema lingüístico galego-portugués-brasileiro (...) como unha base
operativa transcendental para a realización de Galiza como nación, así como non
limitarse ao norte de Portugal na referencia as relacións coa nación irmá. A
presenza de Galiza no Consello de Ministros da UE non debería estar limitada ao
referente aos asuntos de interese específico para Galiza, pois para unha nación
todo é de interese propio, desde a pesca á Guerra do Iraq, desde Latinoamérica á
pobreza no mundo. A insistencia nas bases económicas no desenvolvemento
sustentábel non debe escurecer a concreción das estratexias de desenvolvimento
das actividades produtivas. Por fin, no desenvolvemento das Bases haberá que
propor as formas de encaixe constitucional necesarias, incluída a modificación
precisa da Constitución. Nin tampouco relacionar a súa proposta coas de Euskadi
e Cataluña, que por moito que sexan diferentes forman parte da mesma e
inseparábel conxuntura política. A lingua de Rosalía nos Oscars Hollywood premia
dúas películas sobre a eutanasia O filme de Amenábar mereceu o oscar á mellor
película en lingua non inglesa. O director español, de orixe chilena, Alejandro
Amenábar, demostrou con Mar adentro que é capaz de ver o obvio. En concreto, que
Galiza posúe mundos propios factíbeis de contar. O director de Mar adentro
achegouse á realidade galega sen complexos e captouna sen dificultades. Co
galardón norteamericano, o xove director renovou a vella máxima de que o
universal comeza no local. Grazas a este premio, algúns nos Estados Unidos
poderán descubrir así que no Estado español hai algo máis que sol e touros e que
a estética _con todo o aprezo que mereza_ almodovariana. Amenábar, que quería en
principio rodar o filme noutro país e en inglés, cambiou de opinión ao ler os
textos de Sampedro e ao coñecer o mundo que o rodeaba. Amenábar é ademais
artista porque foi quen de recrealo nunha moi boa película, rodeado de actores
que souberon entendelo. O cuarto do tetrapléxico, cos seus discos, os seus
libros, e a súa familia, merece pasar á historia das artes, igual que o salón
submarino do capitán Nemo, o gabinete do doutor Caligari ou o cuarto no que
escribía Enmanuel Kant. A película máis premiada foi, por outra parte, a de
Eastwood, unha obra que non está á altura das anteriores do mesmo director. Os
oscars non poden disimular que detrás de Million dollar baby pouco máis hai que
tópicos do xénero e diálogos manidos, iso si en versión feminina e cun final
engadido sobre a eutanasia que, por unha casualidade, enlaza o filme de Eastwood
co de Amenábar. É, en todo caso, o único punto en común entre ambos. O
fundimento rompe a imaxe irracional de Hitler Precedido de grande éxito en
Alemaña e da crítica negativa de Wim Wenders, estreouse entre nós O fundimento,
película que recrea os derradeiros días de Hitler no seu bunker de Berlín,
asediado pola artillería rusa. O máis interesante da súa exibición é sen dúbida
a grande afluencia de público e o silencio que se observa en todo momento na
sala. Cabe sospeitar contodo que o interese do espectador vai máis alá da
eficacia narrativa de Hirschbiegel. O fundimento ten a virtude de presentar un
Hitler críbel, humano, como non podía ser menos, familiar dentro do que daba de
si a situación de emerxencia, o que nos permite analizar mellor as razóns de ser
do fenómeno nazi. Unha propaganda que comezou en 1945, e que vehiculizaron
nomeadamente os norteamericanos, esforzouse en facernos crer que o de Hitler era
un asunto extrahumano, propio dunha maldade irracional. Esta película, moi
cinxida ao que pretende narrar, eses últimos días da guerra, non evita non
embargante (e pese ao que diga Wenders) algúns pertinentes punteos que
contextualizan os feitos. Hitler lembra que o seu esforzo "non foi só por
Alemaña" (tamén por esas "democracias decadentes" incapaces de opoñerse con
eficacia ás "hordas asiáticas"). Goebbels, outra vez, lembra que xa venceu os
comunistas en Berlín (referíndose probabelmente á revolución espartaquista do 18
que, como reacción, deu pulo e apoios, ao nazismo emerxente). Cantos dos
espectadores que vén estes días a película ignoraban que o Berlín nazi foi
tomado polos soviéticos e non polos norteamericanos? Marisol Lorenzo 'A ikebana
pode ter un gran futuro en Galiza' Estudou logo en Harvard, antes de vivir
varios anos no Lonxano Oriente, onde aprendeu os segredos da ikebana. Dígame o
que é iso da ikebana. A ikebana é a arte floral dos xaponeses. Xurdiu no século
VI e non perdeu as súas connotacións relixiosas até o XV. Rematou sendo unha
arte de moito simbolismo e moi complicada, até que no século pasado un mestre de
ikebana, Teshigahara Sensei, simplificouna notabelmente porque se deu conta de
que é algo que se podia desenvolver non só nos templos senón tamén nos pazos e
nas casas da nobreza. En realidade, en que consiste? Nesta arte úsase calquera
material: xesta, toxo, uces, a flor do grelo ou da ervilla... Vas andando polo
monte e miras para as uces, as acacias, as xestas e os toxos dunha maneira que
che fai apreciar moito máis o que ves. Como chegou vostede a interesarse por
esta arte? Xa na China empecei a facer algo de caligrafía e de pintura, e, por
suposto, aprendín o chinés. O mundo oriental conduce a que se descubra o mundo
interior a través das cousas máis sinxelas. En occidente levamos un sistema de
vida que nos fai esquencer un pouco o interior persoal. A ikebana ten presenza
hoxe en todo o mundo. Pola influencia da moda minimalista, tomou forza como
parte da decoración moderna, na que xa entrou con forza a súa esencia. Agora
vostede vive en Santiago. Eu dei varios cursiños de ikebana nas asociacións
culturais de Vidán e de Vite, e decateime de que a xente desfruta aprendéndoa.
Véxoa convertida en gran mestra galega da ikebana. Precisamente, debido a que
tivo a súa orixe nos monxes dos que falei antes, foi durante moito tempo unha
arte practicada só polos homes. Pola miña parte, eu son mestra en ikebana polas
escolas Sogetsu e Koriu, despois de sete anos de práctica no Xapón. Entre elas,
o feito de que o Xapón e Galiza teñen un lugar que lles é común: as súas
querencias moi asentadas pola terra e pola auga e, por tanto, pola natureza.
Dende logo, o que non nos falta é materia prima de primeira calidade para facer
ikebana, que pode ter un gran futuro en Galiza. Finiquito a Ferrol A súa taxa de
paro rolda o 20 por cento (máis de 5.000 persoas sen traballo) e a súa poboación
actual só é de 77.859 habitantes. Hai vinte e cinco anos tiña 13.000 máis, e era
a terceira de Galiza. A crise da industria naval e a política de abandono da que
foi vítima teñen a culpa de que en Ferrol só medrase o paro. Xaime Bello,
Vicepresidente da Deputación da Coruña. Dende a primeira reconversión
industrial, ficou claro que Ferrol ía ser o perdedor dun proceso económico que
non soubo darlle un futuro progresivo á cidade que foi berce da Ilustración e do
avance tecnolóxico en Galiza. Cando comenzaba a década do 1980, Ferrol aínda
aspiraba a coroar a mítica cifra de 100.000 habitantes que desexan acadar todas
as cidades _provinciais_ do Estado, mesmo por razóns de burocracia financeira.
Construíanse daquela, nos estaleiros de Astano e de Bazán, grandes petroleiros e
barcos de guerra que atravesaban os mares de todo o mundo. As botaduras
regábanse con champaña francesa e nas tabernas era o único sitio de toda Galiza
no que daquela se chateaba regularmente con reservas de Rioxa. Era o Ferrol de
Pablo Iglesias, Amador Rei, Daniel Niebla, Ricardo Carvalho Calero e Moncho
Reboiras, e non era o de Franco que, aínda así, tivo a súa estatua na principal
praza da cidade até o 2002. Os seus males empezaron gobernando o PSOE, coa súa
famosa lei de reconversión e reindustrialización de 1983, que eliminou 5.315
postos de traballo dos que había en Astano e Bazán. Pouco despois, esta merma
laboral acadou a cifra de 8.126 postos laborais perdidos, pero a zona afectada
só recibiu fondos de compensación que lle permitiron crear 300 postos de
traballo. Unha nova reestruturación No preciso momento en que se publican estas
liñas, un total de 1.405 traballadores ferroláns _704 de Astano e 701 da antiga
Bazán_ están collendo o camiño de volta ás súas casas como consecuencia dun
expediente de regulación de emprego, aceptado por Comisións Obreiras e UGT e
rechazado pola CIG, que os leva dous anos ao paro, ao subsidio do INEM despois,
até que cumpran 60 anos, e, a continuación, á súa prexubilación. Estes
traballadores, que teñen que ter 52 anos cumpridos, van seguir cobrando o que
cobraban até agora e pasarán a engordar unha nómina que xa era moi coñecida en
Ferrol, a dos que cobran sen traballar porque o seu posto foi borrado do mapa.
Os estaleiros de Ferrol, que ocupaban arredor de 14.000 traballadores cando
corrían os anos 70, fican agora atendidos por 2.000, na súa maior parte
administrativos e técnicos. De non parar a sangría económica e social de Ferrol,
o seu futuro é moi negro e esta preocupación está patente xa nos habitantes da
cidade, agora mesmo máis desmoralizados que nunca. O que pode busca a vida fóra.
Nunca foi tan barato alugar un piso nesta cidade e, aínda así, fontes
inmobiliarias sitúan en máis de 6.000 os que teñen dificultades para atopar
inquilinos. De ser así, habería que ir pensando en que Ferrol podería ser
escenario das consecuencias do paro na seguridade. Costa-Gavras, coa súa
película Le Couperet, acaba de resaltar de forma dramática cómo humilla,
aniquila, deprime e até pode volver a un tolo a perda do traballo. Reducido a
nada polos encargados de recrutar novos empregados de abultada cualificación, o
protagonista de Le Couperet decide eliminar a competencia. Se Vigo xa tivo o seu
Os luns ao sol, sería desexábel que Ferrol non rematase tendo algo que lembre o
filme de Costa-Gavras. 'Estamos pagando o traballar exclusivamente para o
Estado' Piño Vidal, responsábel da Secretaría de Formación e Comunicación de
Comisións Obreiras en Ferrol e afectado el mesmo polo expediente de regulación
de emprego dos asteleiros, teno claro: O atraso nas infraestruturas non
propiciou investimentos na zona e a formación de novas áreas produtivas. O
téxtil e a industria gráfica son das poucas que repuntan. A regulación de
emprego de agora, teoricamente, non ten por que repercutir moito na vida da
cidade porque a xente vai seguir cos mesmos salarios. Non hai postos de traballo
para a xuventude. Os que nós deixamos non pasa a ocupalos ninguén. O anterior
expediente, o de 1999, foi mellor ca este. Rexuveneceuse o plantel e a perda de
traballo non foi neta. Agora é moito máis grave". Emilio Cagiao, secretario da
CIG en Ferrol, di que "e unha verdadeira vergonza que se estea xogando cos
traballadores por non darlle solución ao que eles chaman "flecos", cando a
verdadeira realidade é por que os de Comisións queren prexubilar tamén algúns
traballadores das compañias auxiliares co pretexto de que poden ter garantía de
emprego. De darse esa prexubilación pola SEPI, tería que ser mediante un
expediente aberto a todos os que cumpran 52 anos e con garantía de cobertura das
vacantes". Segundo Cagiao, isto foi o que dificultou os que ían ser derradeiros
pasos da regulación laboral das antigas Astano e Bazán, denominada Navantia
dende esta semana. 
